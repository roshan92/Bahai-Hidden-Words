<!DOCTYPE html>  
<html lang="en">
<head>
  <meta charset="utf-8">
  <title>mensaje_it</title>

</head>
<body class="normal">
  <div id="wrapper">
      <h1 id="ilmessaggiodisilo">IL MESSAGGIO DI SILO</h1>

<p><em>Nota degli stampatori</em></p>

<p>Il Messaggio dato da Silo nel luglio 2002, si compone di tre parti: il
Libro, l’Esperienza e il Cammino.<br/>
Il Libro è conosciuto da tempo come: “Lo Sguardo interno”.<br/>
L’Esperienza è costituita da otto cerimonie. 
Il Cammino è un insieme di riflessioni e suggerimenti. 
In questa ricopilazione c’è tutto il Messaggio. Circola stampato e
attraverso le reti informatiche. </p>

<p>© Silo. Seconda ricopilazione, 2007</p>

<h1 id="illibro">IL LIBRO</h1>

<h2 id="i.lameditazione">I. LA MEDITAZIONE</h2>

<p>​1. Qui si racconta come il non-senso della vita si trasformi in senso e
pienezza.</p>

<p>​2. Qui c&#8217;è allegria, amore per il corpo, per  la natura, per l&#8217;umanità
e per lo spirito.</p>

<p>​3. Qui si rinnegano i sacrifici, il senso di colpa e le minacce
dell&#8217;oltretomba.</p>

<p>​4. Qui ciò che è terreno non si oppone a ciò che è eterno.</p>

<p>​5. Qui si parla della rivelazione interiore a cui giunge chi medita in
umile e attenta ricerca.</p>

<hr />

<h2 id="ii.disposizionepercomprendere">II. DISPOSIZIONE PER COMPRENDERE</h2>

<p>​1. So come ti senti perché posso sperimentare il tuo stato, ma tu non
sai come si sperimenta ciò che dico. Di conseguenza, se ti parlo
disinteressatamente di ciò che rende felice e libero l&#8217;essere umano,
vale la pena che tu faccia il tentativo di comprendere.</p>

<p>​2. Non pensare che potrai comprendere discutendo con me. Se credi che
polemizzando il tuo pensiero si chiarisca, puoi farlo, ma non è la
strada da percorrere in questo caso.</p>

<p>​3. Se mi domandi qual è l&#8217;atteggiamento più adatto a comprendere, ti
risponderò che è quello di meditare in profondità e senza fretta su ciò
che qui ti spiego.</p>

<p>​4. Se replichi che hai cose più urgenti di cui occuparti, risponderò
che non farò nulla per oppormi, essendo tuo desiderio dormire o morire.</p>

<p>​5. Non dire neppure che il mio modo di presentare le cose ti risulta
sgradevole, perché non dici lo stesso della buccia quando il frutto ti
piace.</p>

<p>​6. Espongo nel modo che mi sembra conveniente, non in quello che
desidererebbero coloro che aspirano a cose lontane dalla verità
interiore.</p>

<hr />

<h2 id="iii.ilnon-senso">III. IL NON-SENSO</h2>

<p><em>Scoprii, nel corso di molti giorni, questo grande paradosso: coloro che
portavano il fallimento nel cuore poterono cogliere la vittoria finale;
coloro che si sentivano trionfatori, si fermarono lungo il cammino come
vegetali dalla vita opaca e scialba. Nel corso di molti giorni, io
arrivai alla luce dalle tenebre più oscure, guidato non
dall&#8217;insegnamento, ma dalla meditazione.</em></p>

<p><em>Così mi dissi il primo giorno:</em></p>

<p>​1. Non c&#8217;è senso nella vita se tutto finisce con la morte.</p>

<p>​2. Ogni giustificazione che diamo alle azioni, siano esse disprezzabili
o eccellenti, è sempre un nuovo sogno che lascia il vuoto davanti a sé.</p>

<p>​3. Dio è qualcosa di non certo.</p>

<p>​4. La fede è mutevole quanto la ragione e il sogno.</p>

<p>​5. &#8220;Ciò che si deve fare&#8221; può essere totalmente messo in discussione e
niente sostiene definitivamente le spiegazioni date.</p>

<p>​6. &#8220;La responsabilità&#8221; di chi si impegna per qualcosa non è maggiore di
quella di chi non si impegna affatto.</p>

<p>​7. Mi muovo secondo i miei interessi, e ciò non mi rende un codardo, ma
neanche un eroe.</p>

<p>​8. &#8220;I miei interessi&#8221; non giustificano né squalificano nulla.</p>

<p>​9. &#8220;Le mie ragioni&#8221; non sono migliori né peggiori delle ragioni altrui.</p>

<p>​10. La crudeltà mi fa orrore, ma non per questo è in se stessa migliore
o peggiore della bontà.</p>

<p>​11. Ciò che viene detto oggi, da me o da qualcun altro, non è valido
domani.</p>

<p>​12. Morire non è meglio di vivere o di non essere nato, ma non è
neppure peggio.</p>

<p>​13. Scoprii, non per mezzo dell&#8217;insegnamento, ma attraverso
l&#8217;esperienza e la meditazione, che non c&#8217;è senso nella vita se tutto
finisce con la morte.</p>

<hr />

<h2 id="iv.ladipendenza">IV. LA DIPENDENZA</h2>

<p><em>Il secondo giorno:</em></p>

<p>​1. Tutto ciò che faccio, sento e penso non dipende da me.</p>

<p>​2. Sono variabile e dipendo dall&#8217;azione dell&#8217;ambiente. Quando voglio
cambiare l&#8217;ambiente o il mio &#8220;io&#8221;, è l&#8217;ambiente a cambiarmi. Allora
cerco la città o la natura, la redenzione sociale o una nuova lotta che
giustifichi la mia esistenza&#8230; In ognuno di questi casi, l&#8217;ambiente mi
porta a scegliere un atteggiamento diverso. Così i miei interessi e
l&#8217;ambiente mi lasciano a questo punto.</p>

<p>​3. Dico allora che non ha importanza che cosa o chi decida. In tali
occasioni dico che debbo vivere perché mi trovo nella situazione di
vivere. Dico tutto questo, ma non c&#8217;è nulla che lo giustifichi. Posso
decidermi, vacillare o rimanere fermo. In ogni modo, una cosa è migliore
dell&#8217;altra solo provvisoriamente, ma in definitiva non c&#8217;è cosa
&#8220;migliore&#8221; o &#8220;peggiore&#8221;.</p>

<p>​4. Se qualcuno mi dice che chi non mangia muore, gli risponderò che è
proprio  così e che l&#8217;essere umano è costretto a nutrirsi perché vi è
spinto dal pungolo della necessità, ma non aggiungerò a questo che la
lotta per mangiare giustifica la sua esistenza. Non dirò neppure che ciò
sia male. Dirò, semplicemente, che si tratta di un fatto necessario alla
sussistenza individuale e collettiva, ma privo di senso nel momento in
cui si perde l&#8217;ultima battaglia.</p>

<p>​5. Dirò inoltre che sono solidale con la lotta del povero, dello
sfruttato e del perseguitato. Dirò che mi sento &#8220;realizzato&#8221; in questa
identificazione, ma comprenderò che con questo non posso giustificare
nulla.</p>

<hr />

<h2 id="v.sospettodelsenso">V. SOSPETTO DEL SENSO</h2>

<p><em>Il terzo giorno:</em></p>

<p>​1. A volte ho anticipato fatti che poi sono accaduti.</p>

<p>​2. A volte ho captato un pensiero lontano.</p>

<p>​3. A volte ho descritto luoghi che non avevo mai visitato.</p>

<p>​4. A volte ho raccontato con esattezza ciò che era avvenuto in mia
assenza.</p>

<p>​5. A volte mi ha colto un&#8217;allegria immensa.</p>

<p>​6. A volte mi ha invaso una comprensione totale.</p>

<p>​7. A volte mi ha estasiato una comunione perfetta con tutto.</p>

<p>​8. A volte ho infranto i miei sogni e ho visto la realtà in modo nuovo.</p>

<p>​9. A volte ho riconosciuto come già visto qualcosa che vedevo per la
prima volta.</p>

<p><em>&#8230;E tutto ciò mi ha dato da  pensare. Mi rendo perfettamente conto che
senza queste esperienze non sarei potuto uscire dal non-senso.</em></p>

<hr />

<h2 id="vi.sognoerisveglio">VI. SOGNO E RISVEGLIO</h2>

<p><em>Il quarto giorno:</em></p>

<p>​1. Non posso considerare reale ciò che vedo nei miei sogni né ciò che
vedo in dormiveglia e neppure ciò che vedo da sveglio fantasticando.</p>

<p>​2. Posso considerare reale ciò che vedo da sveglio e senza
fantasticare. Non sto parlando di ciò che i miei sensi colgono, ma delle
attività della mia mente che si riferiscono ai &#8220;dati&#8221; pensati. Infatti,
i dati ingenui e dubbiosi vengono forniti dai sensi esterni, da quelli
interni e anche dalla memoria. La mia mente sa tutto questo quando è
sveglia e lo crede quando è addormentata. Di rado percepisco il reale in
modo nuovo e allora capisco che ciò che vedo di solito assomiglia al
sogno o al dormiveglia.</p>

<p><em>C&#8217;è un modo reale di essere sveglio: è quello che mi ha condotto a
meditare profondamente su quanto detto fin qui ed è inoltre quello che
mi ha aperto la porta per scoprire il senso di tutto ciò che esiste.</em></p>

<hr />

<h2 id="vii.presenzadellaforza">VII. PRESENZA DELLA FORZA</h2>

<p><em>Il quinto giorno:</em></p>

<p>​1. Quando ero realmente sveglio andavo ascendendo di comprensione in
comprensione.</p>

<p>​2. Quando ero realmente sveglio e mi mancava il vigore per continuare
l&#8217;ascesa, potevo ricavare la Forza da me stesso. Essa era in tutto il
mio corpo. Tutta l&#8217;energia stava persino nelle più piccole cellule del
mio corpo. Questa energia circolava ed era più veloce ed intensa del
sangue.</p>

<p>​3. Scoprii che l&#8217;energia si concentrava nei punti del mio corpo che
erano in azione e che veniva meno  quando in essi non c&#8217;era più azione.</p>

<p>​4. Durante le malattie l&#8217;energia veniva a mancare nei punti affetti
oppure si accumulava proprio in essi. Ma se riuscivo a ristabilirne la
circolazione normale, molte malattie tendevano a regredire.</p>

<p><em>Alcuni popoli conoscevano queste cose ed erano in grado di ristabilire
la circolazione dell&#8217;energia con varie pratiche a noi oggi sconosciute.</em></p>

<p><em>Alcuni popoli sapevano queste cose ed erano in grado di comunicare
quell&#8217;energia agli altri; si producevano così &#8220;illuminazioni&#8221; e perfino
&#8220;miracoli&#8221; fisici.</em></p>

<hr />

<h2 id="viii.controllodellaforza">VIII. CONTROLLO DELLA FORZA</h2>

<p><em>Il sesto giorno:</em></p>

<p>​1. C&#8217;è un modo di dirigere e di concentrare la Forza che circola nel
corpo.</p>

<p>​2. Nel corpo esistono dei punti di controllo. Da essi dipende ciò che
noi conosciamo come movimento, emozione e idea. Quando l&#8217;energia agisce
su tali punti appaiono le manifestazioni motorie, emotive ed
intellettuali.</p>

<p>​3. Il sonno profondo, il dormiveglia o lo stato di veglia sorgono a
seconda che l&#8217;energia agisca più internamente o più superficialmente nel
corpo&#8230; Certo, le aureole che circondano il corpo o il capo dei santi
(i grandi svegli) nei dipinti religiosi fanno riferimento ad un fenomeno
che si basa sulla capacità  dell&#8217;energia di manifestarsi più
esternamente in certe occasioni.</p>

<p>​4. C&#8217;è un punto di controllo del vero essere sveglio ed esiste un modo
di portare la Forza fino a esso.</p>

<p>​5. Quando l&#8217;energia viene portata in quel punto, il movimento di tutti
gli altri punti di controllo subisce un’alterazione.</p>

<p><em>Comprendendo questo e lanciando la Forza fino a quel punto superiore,
tutto il mio corpo sentì l&#8217;impatto di un&#8217;enorme energia; essa colpì
fortemente la mia coscienza, e io ascesi di comprensione in
comprensione. Ma osservai anche che se perdevo il controllo dell&#8217;energia
potevo scendere fin nelle zone più profonde della mente. Ricordai allora
le leggende sui &#8220;cieli&#8221; e sugli &#8220;inferni&#8221; e vidi la linea divisoria tra
i due stati mentali.</em></p>

<hr />

<h2 id="ix.manifestazionidellenergia">IX. MANIFESTAZIONI DELL&#8217;ENERGIA</h2>

<p><em>Il settimo giorno:</em></p>

<p>​1. Questa energia in movimento poteva &#8220;rendersi indipendente&#8221; dal corpo
pur  mantenendo la sua unità.</p>

<p>​2. Questa energia unita era una specie di &#8220;doppio corpo&#8221;, che
corrispondeva alla rappresentazione cenestesica del corpo all&#8217;interno
dello spazio di rappresentazione. Le scienze che trattavano i fenomeni
mentali non davano notizie adeguate sull&#8217;esistenza di questo spazio e
neppure sulle rappresentazioni corrispondenti alle sensazioni interne
del corpo.</p>

<p>​3. L&#8217;energia sdoppiata (cioè immaginata &#8220;al di fuori&#8221; del corpo o
&#8220;separata&#8221; dalla sua base materiale) poteva, a seconda dell&#8217;unità
interna di chi operava, o dissolversi in quanto immagine o essere
rappresentata correttamente.</p>

<p>​4. Ho potuto verificare che &#8220;l&#8217;esteriorizzazione&#8221; di questa energia,
che rappresentava il proprio corpo &#8220;al di fuori&#8221; dal corpo, poteva aver
luogo  già nei livelli più bassi della mente. In questi casi,  si
trattava di una risposta intesa a salvaguardare  l’unità primaria della
vita minacciata da un qualche pericolo. Pertanto, nella trance dei
medium, il cui livello di coscienza era basso e la cui unità interna era
in pericolo,  si aveva a che fare con risposte involontarie che  i
medium, però, attribuivano ad altre entità non rendendosi conto di
averle provocate essi stessi.</p>

<p><em>I &#8220;fantasmi&#8221; o gli &#8220;spiriti&#8221; di cui parlavano alcuni popoli o alcuni
indovini non erano altro che i &#8220;doppi&#8221; (le rappresentazioni) delle
persone che si sentivano possedute. Poiché il loro stato mentale era
oscurato (in trance) per aver perso il controllo della Forza, tali
persone si sentivano manovrate da strani esseri, che a volte producevano
fenomeni straordinari. Senza dubbio, molti &#8220;indemoniati&#8221; subirono questi
effetti. Decisivo era allora il controllo della Forza.</em></p>

<p><em>Ciò mutava completamente sia la mia concezione della vita comune che
quella della vita successiva alla morte. Grazie a  questi pensieri e a
queste esperienze ho via via perso fede nella morte e da allora non
credo più in essa, come non credo nel non-senso della vita.</em></p>

<hr />

<h2 id="x.evidenzadelsenso">X. EVIDENZA DEL SENSO</h2>

<p><em>L&#8217;ottavo giorno:</em></p>

<p>​1. La reale importanza della vita da sveglio si fece chiara in me.</p>

<p>​2. La reale importanza di distruggere le contraddizioni interne mi
convinse.</p>

<p>​3. La reale importanza di controllare la Forza, per conseguire unità e
continuità, mi colmò allegramente di senso.</p>

<hr />

<h2 id="xi.ilcentroluminoso">XI. IL CENTRO LUMINOSO</h2>

<p><em>Il nono giorno:</em></p>

<p>​1. Nella Forza c&#8217;era la &#8220;luce&#8221;, che proveniva da un &#8220;centro&#8221;.</p>

<p>​2. Nel dissolvimento dell&#8217;energia c&#8217;era un allontanamento dal centro,
mentre all&#8217;unificazione e all&#8217;evoluzione dell&#8217;energia corrispondeva il
funzionamento del centro luminoso.</p>

<p><em>Non mi meravigliai di trovare tra i popoli antichi la devozione al dio
Sole e vidi che, se alcuni di essi adoravano l&#8217;astro perché dava vita
alla loro terra e alla natura, altri riconoscevano in quel corpo
maestoso il simbolo di una realtà più grande.</em></p>

<p><em>Altri si spinsero ancora più lontano e ricevettero da quel centro
innumerevoli doni, che a volte &#8220;discesero&#8221; come lingue di fuoco sugli
ispirati, a volte come sfere luminose, a volte come rovi ardenti che si
presentavano dinanzi al timoroso credente.</em></p>

<hr />

<h2 id="xii.lescoperte">XII. LE SCOPERTE</h2>

<p><em>Il decimo giorno:</em></p>

<p><em>Poche ma importanti sono state le mie scoperte, che così riassumo:</em></p>

<p>​1. La Forza circola nel corpo involontariamente, ma può essere diretta
mediante uno sforzo cosciente. Realizzare un cambiamento intenzionale
del livello di coscienza dà all&#8217;essere umano un importante segnale di
liberazione dalle condizioni &#8220;naturali&#8221;  che sembrano imporsi alla
coscienza.</p>

<p>​2. Nel corpo esistono punti di controllo delle diverse attività che
esso svolge.</p>

<p>​3. Il vero stato di veglia è diverso dagli altri livelli di coscienza.</p>

<p>​4. E&#8217; possibile condurre la Forza al punto di reale risveglio (si
intende per &#8220;Forza&#8221; l&#8217;energia mentale che accompagna determinate
immagini, e per &#8220;punto&#8221; il &#8220;luogo&#8221; dello spazio di rappresentazione in
cui si colloca un’immagine).</p>

<p><em>Queste conclusioni mi hanno condotto a riconoscere nelle preghiere dei
popoli antichi il germe di una grande verità che si è oscurata nei riti
e nelle pratiche esteriori. Quei popoli non riuscirono a sviluppare il
lavoro interno che, se realizzato alla perfezione, mette l&#8217;uomo in
contatto con la sua fonte luminosa. Infine, mi sono reso conto che le
mie &#8220;scoperte&#8221; non erano tali, ma che erano dovute alla rivelazione
interiore a cui giungono tutti coloro che, senza contraddizioni, cercano
la luce nel proprio cuore.</em></p>

<hr />

<h2 id="xiii.iprincipi">XIII. I PRINCIPI</h2>

<p><em>Diverso è l&#8217;atteggiamento nei confronti della vita e delle cose quando
la rivelazione interna colpisce come il fulmine.</em></p>

<p><em>Seguendo i passi lentamente, meditando su quanto è stato detto e su
quanto c&#8217;è ancora da dire, puoi trasformare il non-senso in senso. Non è
indifferente ciò che fai della tua vita. La tua vita, sottomessa a
leggi, si trova esposta a possibilità che puoi  scegliere. Non ti parlo
di libertà. Ti parlo di liberazione, di movimento, di processo. Non ti
parlo di libertà come di qualcosa di quieto, ma di liberarsi passo a
passo, come si libera del cammino che ha dovuto percorrere colui che si
avvicina alla sua città. Allora, &#8220;ciò che si deve fare&#8221; non dipende da
una morale lontana, incomprensibile e convenzionale, ma da leggi: leggi
di vita, di luce, di evoluzione.</em></p>

<p><em>Ecco allora ciò che chiamo &#8220;Principi&#8221;, che possono essere d’aiuto nella
ricerca dell&#8217;unità interiore.</em></p>

<p>​1. Andare contro l&#8217;evoluzione delle cose è andare contro se stessi.</p>

<p>​2. Quando forzi qualcosa per raggiungere un fine, produci il contrario.</p>

<p>​3. Non opporti ad una grande forza. Retrocedi finché non si
indebolisca; allora, avanza con risolutezza.</p>

<p>​4. Le cose stanno bene quando vanno insieme, non quando vanno separate.</p>

<p>​5. Se per te stanno bene il giorno e la notte, l&#8217;estate e l&#8217;inverno,
hai superato le contraddizioni.</p>

<p>​6. Se persegui il piacere, ti incateni alla sofferenza. Ma se non
danneggi la tua salute, godi senza inibizioni quando si presenta
l&#8217;opportunità.</p>

<p>​7. Se persegui un fine, ti incateni. Se tutto ciò che fai, lo fai come
un fine in se stesso, ti liberi.</p>

<p>​8. Farai sparire i tuoi conflitti quando li avrai compresi nella loro
radice ultima, non quando li vorrai risolvere.</p>

<p>​9. Quando danneggi gli altri, ti incateni. Ma se non danneggi nessuno
puoi fare quello che vuoi con libertà.</p>

<p>​10. Quando tratti gli altri come vuoi essere trattato, ti liberi.</p>

<p>​11. Non importa da che parte ti abbiano messo gli eventi, ciò che
importa è che tu comprenda di non aver scelto nessuna parte.</p>

<p>​12. Gli atti contraddittori e quelli unitivi si accumulano in te. Se
ripeti i tuoi atti di unità interna, niente ti potrà fermare.</p>

<p><em>Sarai come una forza della Natura, che non incontra resistenza al suo
passaggio. Impara a distinguere tra ciò che è difficoltà, problema,
inconveniente, e ciò che è contraddizione. Se i primi ti muovono o ti
stimolano, quest&#8217;ultima ti immobilizza come dentro un circolo chiuso.</em></p>

<p><em>Quando incontri una grande forza, allegria e bontà nel tuo cuore, e
quando ti senti libero e senza contraddizioni, ringrazia immediatamente
dentro di te. Se ti succede il contrario, chiedi con fede, e il
ringraziamento che hai accumulato tornerà amplificato e trasformato in
beneficio.</em></p>

<hr />

<h2 id="xiv.laguidadelcamminointerno">XIV. La guida del cammino interno</h2>

<p><em>Se hai compreso ciò che ho spiegato fin qui, puoi sperimentare la
manifestazione della Forza mediante un semplice lavoro. Collocarsi in
una posizione  mentale più o meno corretta (come se si trattasse di
predisporsi ad un&#8217;attività tecnica) non è lo stesso che assumere un tono
ed un&#8217;apertura emotiva simili a quelli ispirati dalla poesia. E&#8217; per
questo  che il linguaggio usato per trasmettere tali  verità tende a
favorire quest’ultimo atteggiamento, che pone più facilmente in presenza
della percezione interna e non di un&#8217;idea sulla &#8220;percezione interna&#8221;.</em></p>

<p><em>Ora segui con attenzione ciò che ti spiegherò, perché si tratta del
paesaggio interiore che puoi incontrare lavorando con la Forza e delle
direzioni che puoi imprimere ai tuoi movimenti mentali.</em></p>

<p><em>&quot;Per il cammino interno puoi andare oscurato o luminoso. Fai attenzione
alle due vie che si aprono davanti a te.</em></p>

<p><em>Se lasci che il tuo essere si lanci verso regioni oscure, il tuo corpo
vince la battaglia e domina. Allora spunteranno sensazioni ed apparenze
di spiriti, di forze, di ricordi. Per quella via si discende sempre più.
Là si trovano l&#8217;Odio, la Vendetta, l&#8217;Estraneità, il Possesso, la Gelosia
e il Desiderio di Rimanere. Se discendi ancora di più, ti invaderanno la
Frustrazione, il Risentimento e tutti i sogni e i desideri che hanno
provocato rovina e morte all&#8217;umanità.</em></p>

<p><em>Se spingi il tuo essere in direzione luminosa, troverai resistenza e
fatica ad ogni passo. Questa fatica nell&#8217;ascesa ha dei colpevoli. La tua
vita pesa, i tuoi ricordi pesano, le tue azioni precedenti impediscono
l&#8217;ascesa. Questa scalata è difficile a causa  del tuo corpo, che tende a
dominare.</em></p>

<p><em>Nei passi dell&#8217;ascesa si trovano regioni strane, dai colori puri e dai
suoni sconosciuti.</em></p>

<p><em>Non sfuggire la purificazione che agisce come il fuoco e terrorizza con
i suoi fantasmi.</em></p>

<p><em>Rifiuta lo spavento e lo scoramento.</em></p>

<p><em>Rifiuta il desiderio di fuggire verso regioni basse e oscure.</em></p>

<p><em>Rifiuta l&#8217;attaccamento ai ricordi.</em></p>

<p><em>Rimani in libertà interiore, indifferente alla suggestione del
paesaggio e risoluto nell&#8217;ascesa.</em></p>

<p><em>La luce pura splende chiara sulle cime delle alte catene montuose e le
acque dai mille colori scendono tra melodie non riconoscibili verso
altopiani e prati cristallini.</em></p>

<p><em>Non temere la pressione della luce che ti allontana dal suo centro
sempre più fortemente. Assorbila come se fosse un liquido o un vento,
perché certamente in essa c&#8217;è la vita.</em></p>

<p><em>Quando nella grande catena montuosa troverai la città nascosta, dovrai
conoscerne l’entrata. Ma questo lo saprai nel momento in cui la tua vita
sarà trasformata. Le sue enormi mura sono scritte in figure, sono
scritte in colori, sono &#8220;sentite&#8221;. In questa città si custodisce ciò che
è stato fatto e ciò che c&#8217;è da fare&#8230; Ma al tuo occhio interno è opaco
il trasparente. Sì, i muri ti sono impenetrabili!</em></p>

<p><em>Prendi la Forza dalla città nascosta. Ritorna al mondo della vita
densa, con la fronte e le mani luminose.&quot;</em></p>

<hr />

<h2 id="xv.lesperienzadipaceeilpassaggiodellaforza">XV. L&#8217;ESPERIENZA DI PACE E IL PASSAGGIO DELLA FORZA</h2>

<p>​1. Rilassa completamente il corpo e acquieta la mente. Quindi immagina
una sfera trasparente e luminosa che scenda verso di te e si fermi nel
tuo cuore. Riconoscerai il momento in cui la sfera cessa di manifestarsi
come un&#8217;immagine per trasformarsi  in una sensazione all&#8217;interno del
petto.</p>

<p>​2. Osserva come la sensazione della sfera si espanda lentamente dal tuo
cuore verso l&#8217;esterno del corpo, mentre la tua respirazione si fa più
ampia e profonda. Quando la sensazione arriva ai limiti del corpo, puoi
fermare l&#8217;operazione e immedesimarti nell&#8217;esperienza di pace interiore.
Puoi rimanere così  il tempo che riterrai opportuno. Quindi fa
retrocedere l&#8217;espansione precedente (arrivando, come all&#8217;inizio, al
cuore), per separarti dalla tua sfera e concludere l&#8217;esercizio calmo e
riconfortato. Questo lavoro si chiama &#8220;esperienza di pace&#8221;.</p>

<p>​3. Ma se invece vuoi sperimentare il passaggio della Forza, devi
aumentare l&#8217;espansione anziché farla retrocedere, lasciando che le tue
emozioni e tutto il tuo essere la seguano. Non cercare di fare
attenzione alla respirazione. Lascia che essa agisca da sé, mentre tu
continui l&#8217;espansione al di fuori del corpo.</p>

<p>​4. Devo ripeterti che in tali momenti la tua attenzione deve trovarsi
nella sensazione della sfera che si espande. Se non ci riesci, è meglio
che ti fermi e  provi di nuovo in un&#8217;altra occasione.  Anche se non
provocherai il passaggio, potrai comunque sperimentare una sensazione di
pace davvero interessante.</p>

<p>​5. Ma se sei andato oltre, incomincerai a sperimentare il passaggio.
Dalle tue mani e da altre zone del corpo ti giungeranno sensazioni con
un tono diverso da quello abituale. Poi percepirai ondulazioni sempre
più forti  e subito dopo sorgeranno con vigore immagini ed emozioni.
Lascia allora che il passaggio avvenga&#8230;</p>

<p>​6. Ricevendo la Forza percepirai la luce o strani suoni, a seconda del
modo di rappresentazione che ti è abituale. In ogni caso, sarà
importante sperimentare l&#8217;ampliamento della coscienza: uno dei suoi
indicatori dovrà essere una maggiore lucidità e capacità di comprendere
quello che accade.</p>

<p>​7. Quando lo vorrai, potrai porre termine a questo singolare stato (se
già prima non si è stemperato semplicemente per il trascorrere del
tempo) immaginando o sentendo che la sfera si contrae e poi esce da te
nello stesso modo in cui era arrivata al momento di iniziare
l&#8217;esperienza.</p>

<p>​8. E&#8217; importante comprendere che molti stati alterati di coscienza sono
stati e sono ottenuti quasi sempre mettendo in azione meccanismi simili
a quelli descritti. Rivestendoli però di strani rituali o magari
potenziandoli mediante pratiche basate sullo sfinimento fisico, la
motricità sfrenata, la ripetizione o le posture,  che in ogni caso
alterano la respirazione e distorcono la sensazione generale
dell&#8217;intracorpo. Devi porre in questo campo l&#8217;ipnosi, la medianità e
anche l&#8217;azione di droghe che, pur agendo per altra via, producono
alterazioni simili. Sicuramente, tutti i casi menzionati sono
caratterizzati dalla mancanza di controllo e di conoscenza di quanto
accade. Non fidarti di queste manifestazioni e considerale come semplici
&#8220;trances&#8221;, attraverso le quali sono passati gli ignoranti, gli
sperimentatori, e perfino i &#8220;santi&#8221;, come raccontano le leggende.</p>

<p>​9. Ma potresti non essere riuscito a provocare il passaggio pur avendo
osservato quanto è stato raccomandato, Questo non può diventare una
fonte di preoccupazione; sarà piuttosto un segnale della tua mancanza di
&#8220;scioltezza&#8221; interna, il che potrebbe riflettere molta tensione,
problemi riguardo alla dinamica delle immagini, insomma frammentazione
del comportamento emotivo&#8230; Cosa che, del resto, è presente nella vita
quotidiana.</p>

<hr />

<h2 id="xvi.proiezionedellaforza">XVI. PROIEZIONE DELLA FORZA</h2>

<p>​1. Se hai sperimentato il passaggio della Forza potrai renderti conto
di come alcuni popoli, basandosi su fenomeni simili a questo ma senza
averne una vera comprensione, abbiano elaborato culti e riti che si sono
andati moltiplicando senza posa. Mediante  esperienze di questo tipo
molti hanno sentito il corpo &#8220;sdoppiato&#8221;. L&#8217;esperienza della Forza ha
dato loro la sensazione di poter  proiettare questa energia fuori di sé.</p>

<p>​2. La Forza è stata &#8220;proiettata&#8221; su altre persone e anche su oggetti
particolarmente &#8220;adatti&#8221; a riceverla e a conservarla. Credo che non ti
risulti difficile comprendere la funzione svolta da certi sacramenti in
varie religioni, e il significato dei luoghi sacri e dei sacerdoti,
presumibilmente &#8220;caricati&#8221; con la Forza. Quando alcuni oggetti sono
stati adorati con fede nei templi e circondati di cerimonie e  riti,
sicuramente &#8220;hanno restituito&#8221; ai credenti l&#8217;energia accumulata grazie
alla ripetizione delle preghiere. Il fatto che quasi sempre queste cose
siano state spiegate in modo esteriore, rifacendosi alla cultura, al
luogo, alla storia e alle tradizioni, limita la conoscenza del fenomeno
umano, quando invece l’esperienza interna rappresenta un dato essenziale
per intendere tutto questo.</p>

<p>​3. Torneremo a occuparci più avanti del  &#8220;proiettare&#8221;, &#8220;caricare&#8221; e
&#8220;restituire&#8221; la Forza. Però ti dico fin d&#8217;ora che lo stesso meccanismo
continua a operare anche in società desacralizzate, dove i leader e gli
uomini di prestigio sono circondati da una rappresentazione speciale per
coloro che li guardano e che  vorrebbero arrivare a  &#8220;toccarli&#8221; o a
impossessarsi di un frammento dei loro vestiti o delle loro cose.</p>

<p>​4. Infatti, ogni rappresentazione di ciò che è &#8220;alto&#8221;, partendo
dall&#8217;occhio, va in una direzione al di sopra della normale linea dello
sguardo. E &#8220;alte&#8221; sono le personalità che &#8220;possiedono&#8221; la bontà, la
saggezza e la forza. E &#8220;in alto&#8221; stanno le gerarchie, i poteri, le
bandiere e lo Stato. E noi, comuni mortali, dobbiamo “salire” ad ogni
costo su per la scala sociale per avvicinarci al potere. Stiamo davvero
male, ancora in balia di questi meccanismi che corrispondono alla
rappresentazione interna,  con la nostra testa &#8220;in alto&#8221; e i piedi
piantati per terra. Stiamo davvero male se crediamo in cose come queste
(e ci crediamo perché hanno una loro &#8220;realtà&#8221; nella rappresentazione
interna). Stiamo davvero male se il nostro sguardo esterno è, senza che
ce ne rendiamo conto, la proiezione di quello interno.</p>

<hr />

<h2 id="xvii.perditaerepressionedellaforza">XVII. PERDITA E REPRESSIONE DELLA FORZA</h2>

<p>​1. Le maggiori scariche di energia sono provocate da atti
incontrollati. Questi sono: l&#8217;immaginazione senza freni, la curiosità
senza controllo, la loquacità senza misura, la sessualità eccessiva e la
percezione esagerata (guardare, udire, gustare ecc. smodatamente e senza
scopo). Ma devi anche riconoscere che molti agiscono in questo modo per
scaricare tensioni che altrimenti risulterebbero dolorose. Se consideri
ciò e vedi la funzione che queste scariche compiono, ti troverai
d&#8217;accordo con me sul fatto che non è ragionevole reprimerle ma che è
meglio ordinarle.</p>

<p>​2. Riguardo alla sessualità, devi intendere correttamente questo: tale
funzione non deve essere repressa, perché così si creano effetti
mortificanti e contraddizione interna. La sessualità deve dirigersi
verso l’atto sessuale e in esso concludersi, e non conviene affatto che
continui a influenzare l&#8217;immaginazione o a cercare un nuovo oggetto di
possesso in modo ossessivo.</p>

<p>​3. Il controllo del sesso da parte di una determinata &#8220;morale&#8221; sociale
o religiosa è servito a disegni che non avevano niente a che vedere con
l&#8217;evoluzione, ma piuttosto con il suo contrario.</p>

<p>​4. La Forza (l&#8217;energia della rappresentazione della sensazione
dell&#8217;intracorpo), ha preso una via crepuscolare nelle società represse,
dove si sono andati moltiplicando gli &#8220;indemoniati&#8221;, gli &#8220;stregoni&#8221;, i
sacrileghi ed i criminali di ogni tipo, che godevano della sofferenza e
della distruzione della vita e della bellezza. In alcune tribù e in
alcune  civiltà i criminali si trovavano tanto tra coloro che
giustiziavano che tra i giustiziati. In altri casi si è perseguitato
tutto ciò che era scienza e progresso, perché si opponeva
all&#8217;irrazionale, al crepuscolare e al represso.</p>

<p>​5. In alcuni popoli primitivi e anche in altri considerati &#8220;di civiltà
avanzata&#8221;, esiste ancora la repressione del sesso. E&#8217; evidente che il
segno distruttivo è grande in entrambi, anche se nei due casi l&#8217;origine
di questa situazione è diversa.</p>

<p>​6. Se mi chiedi ulteriori spiegazioni, ti dirò che in realtà il sesso è
santo, ed è il centro dal quale scaturisce la vita ed ogni creatività.
Ma quando il suo funzionamento non è risolto, è da esso che sorge ogni
impulso di distruzione.</p>

<p>​7. Non credere mai alle menzogne degli avvelenatori della vita quando
si riferiscono al sesso come a qualcosa di spregevole. Al contrario in
esso esiste bellezza, e non a caso è in rapporto con i migliori
sentimenti dell&#8217;amore.</p>

<p>​8. Consideralo come una grande meraviglia da trattare con cura e
delicatezza, e non trasformarlo in fonte di contraddizione o in un
disintegratore dell&#8217;energia vitale.</p>

<hr />

<h2 id="xviii.azioneereazionedellaforza">XVIII. AZIONE E REAZIONE DELLA FORZA</h2>

<p><em>Prima ti ho spiegato: &#8220; Quando incontri una grande forza, allegria e
bontà nel tuo cuore, e quando ti senti libero e senza contraddizioni,
ringrazia immediatamente dentro di te &#8221;.</em></p>

<p>​1. &#8220;Ringraziare&#8221; significa concentrare gli stati d&#8217;animo positivi
associati ad un’immagine, ad una rappresentazione. Questo collegamento
consente, nei momenti negativi, di far sorgere lo stato positivo
evocando l’immagine che l&#8217;aveva precedentemente accompagnato. Potendo,
poi, essere potenziata per ripetizione, questa  &#8220;carica&#8221; mentale
risulterà capace di scacciare le emozioni negative imposte da
determinate circostanze.</p>

<p>​2. Perciò, quello che hai chiesto tornerà da dentro di te amplificato
in beneficio, a patto però che abbia accumulato in te numerosi stati
positivi. E non è forse il caso di ripetere che questo meccanismo è
servito (in modo confuso) per &#8220;caricare all’esterno&#8221; oggetti e persone,
o anche entità interne proiettate all’esterno, nella convinzione che
esaudissero preghiere e richieste.</p>

<hr />

<h2 id="xix.glistatiinterni">XIX. GLI STATI INTERNI</h2>

<p><em>Devi ora acquistare sufficiente percezione degli stati interni in cui
puoi venirti a trovare durante la tua vita ed in particolare durante il
tuo lavoro evolutivo. Non ho altro modo di descriverli che utilizzando
delle immagini (in questo caso, allegorie). A mio parere, esse hanno il
pregio di concentrare &#8220;visivamente&#8221; stati d&#8217;animo complessi. D&#8217;altra
parte, il modo singolare di presentare tali stati collegandoli in
catena, come se fossero differenti momenti di uno stesso processo,
introduce una variante nelle descrizioni, sempre frammentarie, a cui ci
hanno abituato coloro che si sono occupati di queste cose.</em></p>

<p>​1. Il primo stato, nel quale prevale il non-senso (quello di cui
abbiamo parlato all&#8217;inizio), è definito stato di &#8220;vitalità diffusa&#8221;.
Tutto viene diretto dalle necessità fisiche, che spesso però sono
confuse con desideri e immagini contraddittori. Lì c&#8217;è oscurità nelle
motivazioni e nelle azioni. Si rimane in quello stato vegetando, persi
tra forme variabili. Da quel punto si può evolvere soltanto attraverso
due vie: la via della morte o quella della mutazione.</p>

<p>​2. La via della morte ti mette in presenza di un paesaggio caotico e
oscuro. Gli antichi conoscevano questo passaggio e lo avevano quasi
sempre posto &#8220;sotto terra&#8221; o nelle profondità abissali. Alcuni hanno
visitato questo regno, per poi &#8220;resuscitare&#8221; in livelli luminosi. Cogli
bene questo punto: &#8220;sotto&#8221; la morte esiste la vitalità diffusa. Perché
la mente umana potrebbe associare la disintegrazione che avviene alla
morte con fenomeni di trasformazione ad essa successivi; oppure
associare il movimento diffuso con lo stato precedente alla nascita. Se
la tua direzione è di ascesa, la &#8220;morte&#8221; significa una rottura con la
tua tappa precedente. Per la via della morte si ascende verso un altro
stato.</p>

<p>​3. Arrivati a esso si trova il rifugio della regressione. Da lì partono
due cammini: quello del pentimento e quello che prima è servito per
l&#8217;ascesa, cioè il cammino della morte. Se prendi il primo è perché la
tua decisione tende a rompere con la tua vita passata. Se torni indietro
per il cammino della morte, ricadi negli abissi con la sensazione di
trovarti in un circolo chiuso.</p>

<p>​4. Bene, ti ho detto che c&#8217;era un altro sentiero per sfuggire alla
vitalità abissale, quello della mutazione. Se scegli quella via è perché
vuoi emergere dal tuo penoso stato senza essere disposto ad abbandonare
alcuni dei suoi apparenti benefici. E&#8217; dunque un falso cammino,
conosciuto come &#8220;cammino della mano torta&#8221;. Molti mostri sono usciti
dalle profondità di quel tortuoso cunicolo. Essi hanno voluto prendere
d&#8217;assalto il cielo senza abbandonare gli inferni, e pertanto hanno
proiettato nel mondo medio infinita contraddizione.</p>

<p>​5. Suppongo che, ascendendo dal regno della morte, e attraverso il tuo
cosciente pentimento, tu sia già arrivato alla dimora della tendenza.
Due sottili cornici sostengono la tua dimora: la conservazione e la
frustrazione. La conservazione è falsa e instabile. Camminando su di
essa ti illudi con l&#8217;idea di permanenza, mentre in realtà discendi
velocemente. Se prendi il cammino della frustrazione, la tua salita è
penosa, ma è anche l&#8217;unica non-falsa.</p>

<p>​6. Di fallimento in fallimento, puoi arrivare al prossimo riposo, che 
si chiama &#8220;dimora della deviazione&#8221;. Attento alle due vie che ora hai
davanti: o prendi il cammino della risoluzione, che ti porta alla
generazione, o prendi quello del risentimento, che ti fa discendere
un&#8217;altra volta verso la regressione. Lì ti trovi davanti al dilemma: o
ti decidi per il labirinto della vita cosciente (e lo fai con
risoluzione), o torni risentito alla tua vita precedente. Sono numerosi
coloro che, non essendo riusciti a superarsi, hanno troncato qui le loro
possibilità.</p>

<p>​7. Ma tu che sei asceso con risoluzione ti trovi ora nella dimora
conosciuta come &#8220;generazione&#8221;. Lì hai tre porte: una si chiama &#8220;Caduta&#8221;,
l&#8217;altra si chiama &#8220;Tentativo&#8221; e la terza &#8220;Degradazione&#8221;. La caduta ti
porta direttamente alle profondità, e soltanto un incidente esterno
potrebbe spingerti versa di essa. E&#8217; difficile che tu scelga questa
porta. Quella della degradazione invece ti conduce indirettamente agli
abissi, facendoti ripercorrere i cammini in una sorta di turbolenta
spirale, nella quale riconsidererai di continuo tutto ciò che hai perso
e tutto ciò che hai sacrificato: questo esame di coscienza, che porta
alla Degradazione, è certamente un falso esame, nel quale sottovaluti e
rendi sproporzionate alcune delle cose che paragoni. Confronti lo sforzo
dell&#8217;ascesa con i &#8220;benefici&#8221; che hai abbandonato. Ma se guardi più da
vicino, vedrai che non hai abbandonato nulla per quel motivo: i motivi
sono stati altri. Pertanto la Degradazione inizia con la falsificazione
dei motivi che, a quanto sembra, erano estranei all&#8217;ascesa. Io chiedo
ora: da che cosa è tradita la mente? Forse dai falsi motivi
dell&#8217;entusiasmo iniziale? Forse dalla difficoltà dell&#8217;impresa? Forse dai
falsi ricordi di sacrifici che non ci sono stati o che sono stati
causati da altri motivi? Io ti dico e ti chiedo ora: la tua casa è
bruciata da tempo, per questo hai deciso di iniziare l&#8217;ascesa; ma ora
pensi che essa sia bruciata a causa della tua ascesa? Hai dato per caso
uno sguardo a quello che è successo alle case vicine?&#8230; Non c&#8217;è dubbio
che tu debba scegliere la porta di mezzo.</p>

<p>​8. Sali per la scalinata del tentativo ed arriverai ad una cupola
instabile. Da lì, spostati per un cammino stretto e sinuoso che
conoscerai come la &#8220;volubilità&#8221;, fino ad arrivare a uno spazio ampio e
vuoto come una piattaforma, che porta il nome di
&#8220;spazio-aperto-dell&#8217;energia&#8221;.</p>

<p>​9. In quello spazio ti puoi spaventare per il paesaggio deserto e
immenso e per il terrificante silenzio di quella notte trasfigurata da
enormi stelle immobili. Lì, esattamente sopra la tua testa, vedrai
inchiodata nel firmamento l&#8217;insinuante forma della Luna Nera… una strana
luna in eclissi che si oppone esattamente al sole. Lì devi aspettare
l&#8217;alba, paziente e con fede, perché se ti manterrai calmo niente di male
ti potrà accadere.</p>

<p>​10. Potrebbe succedere che in quella situazione tu voglia tentare
un’uscita immediata. Se questo accadesse, potresti avviarti a tentoni
verso qualsiasi luogo, pur di non aspettare, prudentemente, il giorno.
Devi ricordare che lì, nell&#8217;oscurità, ogni movimento è falso e si chiama
genericamente &#8220;improvvisazione&#8221;. Se, dimenticando ciò che ti dico, tu
cominciassi a improvvisare delle mosse per tuo conto, sii certo che
sarai trascinato da un turbine tra sentieri e dimore, fino al fondo più
oscuro della dissoluzione.</p>

<p>​11. Com&#8217;è difficile comprendere che gli stati interni sono incatenati
gli uni agli altri! Se vedessi quale logica inflessibile ha la
coscienza, avvertiresti che, nella situazione descritta, chi improvvisa
alla cieca fatalmente incomincia a degradare e a degradarsi; poi sorgono
in lui i sentimenti di frustrazione, ed egli cade nel risentimento e
nella morte; quindi sopraggiunge l&#8217;oblio di quello che un giorno era
arrivato a percepire.</p>

<p>​12. Se nella spianata riesci ad arrivare al giorno, sorgerà di fronte
ai tuoi occhi il sole raggiante, che ti rivelerà per la prima volta la
realtà. Allora vedrai che in tutto l&#8217;esistente vive un Piano.</p>

<p>​13. E&#8217; difficile che tu cada da lì, a meno che decida volontariamente
di scendere verso regioni più oscure per portare la luce alle tenebre.</p>

<p><em>Non giova  andare oltre su questi temi perché essi, senza esperienza,
ingannano e trasferiscono al campo dell&#8217;immaginario ciò che è
realizzabile. Che quanto detto fin qui possa servire! Se quel che ho
spiegato non ti fosse utile, che cosa potresti obiettare se in ogni modo
niente ha fondamento né ragione per lo scetticismo,  prossimo
all&#8217;immagine di uno specchio, al suono di un&#8217;eco, all&#8217;ombra di
un&#8217;ombra?</em></p>

<hr />

<h2 id="xx.larealtainteriore">XX. LA REALTA&#8217; INTERIORE</h2>

<p>​1. Rifletti bene sulle mie considerazioni. In esse dovrai vedere
soltanto fenomeni allegorici e paesaggi del mondo esterno. Tuttavia esse
contengono anche descrizioni reali del mondo mentale.</p>

<p>​2. Non devi neppure credere che i &#8220;luoghi&#8221; per i quali passi lungo il
tuo cammino abbiano esistenza in sé. Una tale confusione ha spesso
oscurato profondi insegnamenti, tanto che ancora oggi si crede che
cieli, inferni, angeli, demoni, mostri, castelli incantati, città remote
e altre cose simili siano una realtà visibile per gli &#8220;illuminati&#8221;. Lo
stesso pregiudizio, ma con l&#8217;interpretazione opposta,  ha fatto presa
sugli scettici senza sapienza, che hanno considerato queste cose
illusioni o allucinazioni di menti in delirio.</p>

<p>​3. Devi comprendere, e  te lo ripeto ancora, che si tratta di veri
stati mentali, anche se simbolizzati da oggetti propri del mondo
esterno.</p>

<p>​4. Tieni conto di quanto è stato detto e impara a scoprire la verità al
di là delle allegorie, che in certi casi fanno deviare la mente, ma che
in altri traducono realtà impossibili da cogliere senza
rappresentazione.</p>

<p><em>Quando si è parlato delle città degli dei a cui vollero giungere
numerosi eroi di diversi popoli; quando si è parlato di paradisi in cui
dei e uomini convivevano nell’originale natura trasfigurata; quando si è
parlato di cadute e di diluvi, è stata detta una grande verità
interiore.</em></p>

<p><em>Poi i redentori hanno portato la Parola e sono arrivati a noi in doppia
natura per ristabilire quella tanto rimpianta unità perduta. Anche
allora è stata detta una grande verità interiore.</em></p>

<p><em>Tuttavia, quando è stato detto tutto questo e lo si è posto fuori dalla
mente, si è errato o si ha mentito.</em></p>

<p><em>All’inversa, il mondo esterno, confuso con lo sguardo interno, obbliga
questo a percorrere nuovi cammini.</em></p>

<p><em>Così, oggi vola verso le stelle l&#8217;eroe di quest&#8217;età. Vola attraverso
regioni prima ignorate. Vola verso l&#8217;esterno del suo mondo e, senza
saperlo, è spinto verso il centro interno e luminoso.</em></p>

<h1 id="lesperienza">L’ESPERIENZA</h1>

<h2 id="uffizio">UFFIZIO</h2>

<p><em>Si effettua su richiesta di un insieme di persone.</em></p>

<p><strong>Ufficiante:</strong> La mia mente è inquieta.</p>

<p><strong>Insieme:</strong> La mia mente è inquieta.</p>

<p><strong>Ufficiante:</strong> Il mio cuore è agitato.</p>

<p><strong>Insieme:</strong> Il mio cuore è agitato.</p>

<p><strong>Ufficiante:</strong> Il mio corpo teso.</p>

<p><strong>Insieme:</strong> Il mio corpo teso.</p>

<p><strong>Ufficiante:</strong> Rilasso il mio corpo, il mio cuore e la mia mente.</p>

<p><strong>Insieme:</strong> Rilasso il mio corpo, il mio cuore e la mia mente.</p>

<p><em>Se possibile, i partecipanti stanno seduti. L’Aiutante si alza in piedi
e cita un Principio o un pensiero tratto da “Lo Sguardo interno”, adatto
alla circostanza, invitando a meditare su di esso. Passano alcuni minuti
e alla fine l’Ufficiante, in piedi, legge lentamente le seguenti frasi,
soffermandosi su ognuna di esse: </em></p>

<p><strong>Ufficiante:</strong> Rilassa completamente il tuo corpo ed acquieta la mente…</p>

<p>Quindi, immagina una sfera trasparente e luminosa che scende fino a te e
viene infine accolta nel tuo cuore…</p>

<p>Riconoscerai il momento in cui la sfera comincia a trasformarsi in una
sensazione di espansione all’interno del tuo petto…</p>

<p>La sensazione della sfera si espande dal tuo cuore verso l’esterno del
corpo, mentre si fa più ampia la tua respirazione &#8230;</p>

<p>Nelle tue mani e nel resto del corpo avrai nuove sensazioni…</p>

<p>Percepirai ondulazioni crescenti e sgorgheranno emozioni e ricordi
positivi…</p>

<p>Lascia che si produca il passaggio della Forza liberamente. Questa forza
che dà energia al tuo corpo e alla tua mente…</p>

<p>Lascia che la Forza si manifesti in te&#8230;</p>

<p>Cerca di vedere la sua luce nei tuoi occhi e non impedire che essa
agisca da sola…</p>

<p>Senti la Forza e la sua luminosità interna&#8230;</p>

<p>Lascia che si manifesti liberamente&#8230;</p>

<p><strong>Aiutante:</strong> Con questa Forza che abbiamo ricevuto, concentriamo la
mente sul compimento di ciò di cui abbiamo realmente bisogno:<em> </em></p>

<p><em>Invita tutti a mettersi in piedi per fare la Richiesta. Poi passa un
po’ di tempo.</em></p>

<p><strong>Ufficiante:</strong> Pace, Forza e Allegria!</p>

<p><strong>Insieme:</strong> Anche per te, Pace, Forza e Allegria.</p>

<hr />

<h2 id="imposizione">IMPOSIZIONE</h2>

<p><em>Si effettua su richiesta di una o più persone.</em><em>Ufficiante e Aiutante
stanno in piedi</em></p>

<p><strong>Ufficiante:</strong> La mia mente è inquieta.</p>

<p><strong>Insieme:</strong> La mia mente è inquieta.</p>

<p><strong>Ufficiante:</strong> Il mio cuore è agitato.</p>

<p><strong>Insieme:</strong> Il mio cuore è agitato.</p>

<p><strong>Ufficiante:</strong> Il mio corpo teso.</p>

<p><strong>Insieme:</strong> Il mio corpo teso.</p>

<p><strong>Ufficiante:</strong> Rilasso il mio corpo, il mio cuore e la mia mente.</p>

<p><strong>Insieme:</strong> Rilasso il mio corpo, il mio cuore e la mia mente.</p>

<p><em>Ufficiante a Aiutante si siedono e lasciano trascorrere un certo tempo.
L’Ufficiante si alza in piedi.</em></p>

<p><strong>Ufficiante:</strong> Se vuoi ricevere la Forza devi comprendere che nel
momento dell’Imposizione comincerai a sperimentare nuove sensazioni.
Percepirai ondulazioni crescenti e sgorgheranno emozioni e ricordi
positivi. Quando ciò accada, lascia che si produca il passaggio della
Forza liberamente…</p>

<p>Lascia che la Forza si manifesti in te e non impedire che essa agisca da
sola&#8230;</p>

<p>Senti la Forza e la sua luminosità interna… </p>

<p>Lascia che si manifesti liberamente&#8230;</p>

<p><em>Trascorso un certo tempo l’ Aiutante si alza in piedi.</em></p>

<p><strong>Aiutante:</strong> Chi desideri ricevere la Forza, si può alzare in piedi.</p>

<p><em>L’Aiutante invita, secondo il numero dei partecipanti, a rimanere in
piedi accanto al proprio posto o a formare un cerchio intorno
all’Ufficiante. Un momento dopo, l’Ufficiante comincia l’imposizione.
L’Aiutante, nel caso in cui sia necessario, si occupa di facilitare gli
spostamenti dei partecipanti, accompagnando, a volte, qualcuno fino al
suo posto. Terminata l’Imposizione, si lascia un certo tempo di
assimilazione dell’esperienza.</em></p>

<p><strong>Aiutante:</strong> Con questa Forza che abbiamo ricevuto, concentriamo la
mente sul compimento di ciò di cui abbiamo realmente bisogno, oppure
concentriamo la mente su ciò di cui ha realmente bisogno qualcuno che ci
è molto caro.</p>

<p><em>Invita tutti ad alzarsi in piedi perché facciano in silenzio le loro
richieste. A volte qualcuno dei partecipanti formula una Richiesta per
qualcuno presente o assente.</em></p>

<p><em>Passa un po’ di tempo.</em></p>

<p><strong>Ufficiante:</strong> Pace, Forza e Allegria!</p>

<p><strong>Insieme:</strong> Anche per te, Pace, Forza e Allegria.</p>

<hr />

<h2 id="benessere">BENESSERE</h2>

<p><em>Si effettua su richiesta di un gruppo di persone. I partecipanti, se
possibile, stanno seduti. Ufficiante e Aiutante stanno in piedi.</em></p>

<p><strong>Aiutante</strong>:  Ci siamo riuniti per ricordare le persone che ci sono
care. Alcuni di loro hanno problemi nella  loro vita affettiva,
difficoltà nella loro vita di relazioni, o problemi di salute. Dirigiamo
verso di loro i nostri pensieri e ciò che di meglio desideriamo per
loro.  </p>

<p><strong>Ufficiante</strong>: Confidiamo che arrivi fino a loro la nostra richiesta di
Benessere. Pensiamo alle persone che ci sono care; sentiamo la presenza
delle persone che ci sono care e sperimentiamo il contatto con le
persone che ci sono care.</p>

<p><strong>Aiutante</strong>: Prendiamoci qualche minuto per meditare sulle difficoltà
in cui si trovano queste persone&#8230;.  </p>

<p><em>Si lasciano pochi minuti affinché i partecipanti possano meditare.</em></p>

<p><strong>Ufficiante</strong>:  Vorremmo ora far sentire a quelle persone ciò che di
meglio desideriamo per loro. Un&#8217;ondata di sollievo e di benessere deve
arrivare fino a loro&#8230;  </p>

<p><strong>Aiutante</strong>: Prendiamoci qualche minuto per raffigurarci mentalmente la
situazione di benessere che desideriamo per le persone che ci sono care.
 </p>

<p><em>Si lasciano pochi minuti affinché i partecipanti  possano concentrare
la loro mente</em></p>

<p><strong>Ufficiante</strong>: Concludiamo questa cerimonia dando l&#8217;opportunità, a chi
lo desidera, di sentire la presenza di quegli esseri molto cari, che,
<em>sebbene non siano qui, nel nostro tempo e nel nostro spazio</em>, sono con
noi nell’esperienza dell’amore, della pace e della calda allegria…. </p>

<p><em>Si lascia un breve tempo</em></p>

<p><strong>Ufficiante</strong>:  Questo è stato un bene per altri, riconfortante per noi
e di ispirazione per la nostra vita&#8230;. Salutiamo tutti, immersi in
questa corrente di benessere, rafforzata dai migliori desideri dei
presenti…  </p>

<hr />

<h2 id="protezione">PROTEZIONE</h2>

<p><em>Cerimonia di partecipazione individuale o collettiva. Tutti in piedi.
Ufficiante e Aiutante di fronte ai bambini e, intorno a loro, gli altri
partecipanti.</em></p>

<p><strong>Aiutante:</strong> Questa Cerimonia ha lo scopo di dare partecipazione ai
bambini nella nostra comunità. </p>

<p>Sin dall’antichità, i bambini sono stati oggetto di cerimonie come il
battesimo, l’imposizione del nome, ecc. attraverso le quali si è voluto
riconoscere il cambiamento di situazione, il cambiamento di tappa nella
vita dell’essere umano. </p>

<p>Esistevano ed esistono formalità civili attraverso le quali si fa
risultare la nascita, il luogo in cui è avvenuta, ecc. Ma la
trascendenza spirituale che accompagna una cerimonia come questa non ha
nulla a che vedere con la freddezza degli atti scritti;  è legata invece
alla gioia dei genitori e della comunità quando vengono presentati
pubblicamente i bambini.</p>

<p>Questa è una cerimonia mediante la quale lo stato dei bambini cambia,
poiché diventano partecipi di una comunità che si impegna a farsi carico
di loro qualora per circostanze sfortunate si trovassero privi di
protezione.</p>

<p>In questa cerimonia si chiede protezione per i bambini e la comunità li
accoglie come nuovi figli.</p>

<p><em>Passato un certo tempo, l’Ufficiante si rivolge amabilmente ai
presenti.</em></p>

<p><strong>Ufficiante:</strong> Chiediamo protezione per questi bambini.</p>

<p><strong>Aiutante:</strong> Li accogliamo con grande gioia e ci impegnamo a dare loro
protezione.</p>

<p><strong>Ufficiante:</strong> Esprimiamo ora i nostri migliori auguri… Pace e allegria
per tutti! </p>

<p><em>Impone amabilmente una mano sulla testa di ogni bambino e lo bacia in
fronte..</em></p>

<hr />

<h2 id="matrimonio">MATRIMONIO</h2>

<p>*Tutti in piedi. Una o più coppie. Ufficiante e Aiutante di fronte alle
coppie. *</p>

<p><strong>Aiutante:</strong>Da tempi remoti, le nozze sono state cerimonie di
cambiamento di stato delle persone. </p>

<p>Quando qualcuno termina o comincia una nuova tappa della vita,
accompagna di solito questa situazione con un determinato rituale. La
nostra vita personale e sociale è legata a rituali più o meno accettati
dal costume. Diamo il nostro saluto al mattino in modo diverso che alla
sera, stringiamo la mano ad un conoscente, festeggiamo un compleanno, la
conclusione degli studi o un cambiamento di lavoro. I nostri sport sono
accompagnati da rituali e le nostre cerimonie religiose, di partito e
civili ci collocano nella situazione mentale adeguata a ciascuna
circostanza.</p>

<p>Il matrimonio è un cambiamento importante nello stato delle persone e in
tutte le nazioni questo fatto esige certe formalità legali. Ciò
significa che la relazione coniugale pone i consorti in una nuova
situazione rispetto alla comunità e allo Stato. Ma quando una coppia
stabilisce vincoli coniugali lo fa pensando ad un nuovo stile di vita,
lo fa con sentimento profondo e non con spirito formale. </p>

<p>C’è quindi, in questa cerimonia di cambiamento di stato, l’intenzione di
stabilire un vincolo nuovo e possibilmente duraturo con un’altra
persona. C’è il desiderio di ricevere dall’altro il meglio e di dare
all’altro il meglio. C’è l’intenzione di approfondire il vincolo,
mettendo al mondo o adottando figli.</p>

<p>Vedendo così il matrimonio, ammettiamo l’importanza della legalità del
vincolo, ma in quanto al senso spirituale ed emozionale diciamo che sono
unicamente i coniugi a dare significato a questa cerimonia. </p>

<p>In altre parole. Questa cerimonia pone due esseri umani nella situazione
di affrontare una vita nuova ed è in questa cerimonia che i contraenti
realizzano questa profonda unione secondo il loro proprio sentire.</p>

<p>Noi non sposiamo, sono loro che si sposano di fronte alla nostra
comunità. </p>

<p><strong>Ufficiante:</strong> E affinché questa cerimonia sia propria e vera,
chiediamo; <em>(rivolgendosi a uno dei due)</em>Che cosa è per te questo
matrimonio?</p>

<p><em>Chi ha ricevuto la domanda spiega ad alta voce&#8230;</em></p>

<p><strong>Ufficiante:</strong> <em>(Rivolgendosi all’altro)</em>. Che cosa è per te questo
matrimonio?</p>

<p><em>Chi ha ricevuto la domanda spiega ad alta voce&#8230;</em></p>

<p><strong>Ufficiante:</strong> Di conseguenza, questo matrimonio sarà secondo i desideri
espressi e le intenzioni piò profonde. <em>(Saluta affettusamente la/le
coppia/e).</em></p>

<hr />

<h2 id="assistenza">ASSISTENZA</h2>

<p><em>Questa è una cerimonia di grande affetto ed esige che chi la fa dia il
meglio di sé. </em></p>

<p><em>La cerimonia può essere ripetuta a richiesta dell’interessato o di chi
si occupa di lui. </em></p>

<p><em>L’Ufficiante da solo con il moribondo. </em></p>

<p><em>Qualunque sia l’apparente stato di lucidità o di incoscienza del
moribondo, l’Ufficiante si avvicina a lui parlando lentamente, con voce
soave e chiara.</em></p>

<p><strong>Ufficiante:</strong> I ricordi della tua vita sono il giudizio delle tue
azioni. Puoi, in breve tempo, ricordare molto di quanto di meglio c’è in
te. Ricorda dunque, ma senza agitazione e purifica la tua memoria.
Ricorda dolcemente e tranquillizza la tua mente&#8230;</p>

<p><em>Fa silenzio per alcuni minuti, riprendendo poi la parola con lo stesso
tono e la stessa intensità</em>.</p>

<p>Rifiuta ora lo spavento e lo scoramento&#8230;</p>

<p>Rifiuta ora il desiderio di fuggire verso regioni oscure&#8230;</p>

<p>Rifiuta ora l’attaccamento ai ricordi&#8230;</p>

<p>Rimani ora in libertà interiore, con indifferenza verso la suggestione
del paesaggio&#8230;</p>

<p>&#8230;&#8230;&#8230;</p>

<p>Prendi ora la decisione dell’ascesa&#8230;</p>

<p>La Luce pura rischiara le cime delle alte catene montuose e le acque dai
mille colori discendono tra melodie non riconoscibili verso altipiani e
prati cristallini&#8230;</p>

<p>Non temere la pressione della Luce che ti allontana dal suo centro
sempre più fortemente. Assorbila come se fosse un liquido o un vento,
perché in essa, certamente, c’è la vita&#8230;.</p>

<p>Quando nella grande catena montuosa trovi la città nascosta devi
conoscerne l’entrata. Ma questo lo saprai nel momento in cui la tua vita
sia trasformata. Le sue enormi mura sono scritte in figure, sono scritte
in colori, sono “sentite”. In questa città si custodisce ciò che è stato
fatto e ciò che c’è da fare&#8230;</p>

<p><em>Fa un breve silenzio, riprendendo poi la parola con lo stesso tono e la
stessa intensità.</em></p>

<p>Sei riconciliato&#8230;</p>

<p>Sei purificato&#8230;</p>

<p>Preparati ad entrare nella più bella Città della Luce, questa città mai
percepita dall’occhio, mai ascoltata nel suo canto dall’udito umano&#8230;</p>

<p>Vieni, preparati ad entrare nella Luce più bella&#8230;</p>

<hr />

<h2 id="morte">MORTE</h2>

<p><strong>Ufficiante</strong>: La vita è cessata in questo corpo. Facciamo uno sforzo
per separare nella nostra mente l’immagine di questo corpo dall’immagine
di chi ora ricordiamo.</p>

<p>Questo corpo non ci ascolta, questo corpo non è colui che noi
ricordiamo.</p>

<p>Chi non sente la presenza di un’altra vita separata dal corpo consideri
che, anche se la morte ha paralizzato il corpo, le azioni compiute in
vita continuano ad operare e la loro influenza non si potrà mai fermare.</p>

<p>Questa catena di azioni innescata in vita non può essere fermata dalla
morte. Com’è profonda la meditazione su questa verità, anche se non si
comprendono completamente le trasformazioni di un’azione nell’altra.</p>

<p>E chi sente la presenza di un’altra vita separata, consideri anch’egli
che la morte ha solo paralizzato il corpo; che la mente si è ancora una
volta liberata trionfalmente e si fa strada verso la Luce.</p>

<p>Qualunque sia la nostra opinione, non piangiamo i corpi. Meditiamo
invece sulla radice delle nostre convinzioni e una calma e silenziosa
allegria giungerà fino a noi.</p>

<p>Pace nel cuore, luce nella ragione!  </p>

<hr />

<h2 id="riconoscimento">RICONOSCIMENTO</h2>

<p><em>Il Riconoscimento è una cerimonia volta ad includere qualcuno nella
Comunità. Una inclusione per esperienze comuni, per ideali,
atteggiamenti e procedimenti condivisi.</em></p>

<p><em>Si effettua su richiesta di un insieme di persone e dopo un Uffizio.
Coloro che partecipano debbono avere a disposizione il testo scritto.</em></p>

<p><em>Ufficiante e Aiutante in piedi.</em></p>

<p><strong>Aiutante:</strong> Questa cerimonia è stata richiesta da persone che
desiderano includersi attivamente nella nostra comunità. Qui verrà
espresso un impegno, personale e di insieme, di lavorare per il
miglioramento della vita di ognuno e per il miglioramento della vita del
nostro prossimo.</p>

<p><em>L’aiutante invita coloro che desiderano dare testimonianza ad alzarsi
in piedi.</em></p>

<p><strong>Ufficiante:</strong> Il dolore e la sofferenza che sperimentiamo noi esseri
umani retrocederanno se avanza la buona conoscenza, non la conoscenza al
servizio dell’egoismo e dell’oppressione. </p>

<p>La buona conoscenza porta alla giustizia. </p>

<p>La buona conoscenza porta alla riconciliazione.</p>

<p>La buona conoscenza porta, inoltre, a svelare il sacro nella profondità
della coscienza.</p>

<p><strong>Aiutante</strong> <em>(e l’insieme di coloro che danno testimonianza,
leggendo):</em> </p>

<p>Consideriamo l’essere umano come valore massimo al di sopra del denaro,
dello Stato, della religione, dei modelli e dei sistemi sociali. </p>

<p>Diamo impulso alla libertà di pensiero. </p>

<p>Propugnamo l’uguaglianza di diritti e l’uguaglianza di opportunità per
tutti gli esseri umani. </p>

<p>Riconosciamo e incoraggiamo la diversità di costumi e di culture. </p>

<p>Ci opponiamo ad ogni discriminazione. </p>

<p>Consacriamo la giusta resistenza ad ogni forma di violenza fisica,
economica, razziale, religiosa, sessuale, psicologica e morale.</p>

<p><strong>Ufficiante:</strong> D’altra parte, così come nessuno ha diritto di
discriminare gli altri per la loro religione o per la loro
irreligiosità, reclamiamo per noi stessi il diritto di proclamare la
nostra spiritualità e di credere nell’immortalità e nel sacro. </p>

<p>La nostra spiritualità non è la spiritualità della superstizione, non è
la spiritualità dell’intolleranza, non è la spiritualità del dogma, non
è la spiritualità della violenza religiosa; è la spiritualità che che si
è risvegliata dal suo profondo sonno per alimentare le migliori
aspirazioni degli esseri umani. </p>

<p><strong>Aiutante</strong> <em>(e l’insieme di coloro che danno testimonianza,
leggendo):</em> </p>

<p>Vogliamo dare coerenza alla nostra vita facendo coincidere ciò che
pensiamo con ciò che sentiamo e con ciò che facciamo. </p>

<p>Desideriamo superare la cattiva coscienza riconoscendo i nostri
fallimenti. </p>

<p>E’ nostra aspirazione persuadere e riconciliare.</p>

<p>Ci proponiamo di mettere sempre più in pratica quella regola che ci
ricorda di “trattare gli altri come vogliamo essere trattati”.</p>

<p><strong>Ufficiante:</strong> Cominceremo una vita nuova. </p>

<p>Cercheremo dentro di noi i segni del sacro e recheremo agli altri il
nostro messaggio.</p>

<p><strong>Aiutante</strong> <em>(e l’insieme di coloro che danno testimonianza,
leggendo):</em> </p>

<p>Oggi inizierà il rinnovamento della nostra vita. Cominceremo cercando la
pace mentale e la Forza che ci dia allegria e convinzione. Poi ci
dirigeremo alle persone più vicine per condividere con loro quanto di
grande e di buono ci è accaduto. </p>

<p><strong>Ufficiante:</strong> Per tutti Pace, Forza e Allegria</p>

<p><strong>Aiutante</strong> <em>(e tutti i presenti):</em> </p>

<p>Anche per te Pace, Forza e Allegria.</p>

<h1 id="ilcammino">IL CAMMINO</h1>

<p>Se credi che la tua vita termini con la morte, ciò che pensi, che senti
e che fai non ha senso. Tutto finisce nell’incoerenza, nella
disintegrazione. </p>

<p>Se credi che la tua vita non termini con la morte, ciò che pensi deve
coincidere con ciò che senti e con ciò che fai. Tutto deve dirigersi
verso la coerenza, verso l’unità. </p>

<p>Se sei indifferente al dolore e alla sofferenza degli altri, ogni aiuto
che tu chieda non troverà giustificazione. </p>

<p>Se non sei indifferente al dolore e alla sofferenza degli altri, devi
fare in modo che ciò che senti coincida con ciò che pensi e con ciò che
fai per aiutare gli altri. </p>

<p>Impara a trattare gli altri nello stesso modo in cui vorresti essere
trattato</p>

<p>Impara a superare il dolore e la sofferenza in te, nel tuo prossimo e
nella società umana. </p>

<p>Impara ad opporti alla violenza che c’è in te e fuori di te.</p>

<p>Impara a riconoscere i segni del sacro in te e fuori di te. </p>

<p>Non lasciar passare la tua vita senza chiederti: “Chi sono?”</p>

<p>Non lasciar passare la tua vita senza chiederti: “Dove vado?”</p>

<p>Non lasciar passare un solo giorno senza darti una risposta su chi sei. </p>

<p>Non lasciar passare un solo giorno senza darti una risposta su dove vai.</p>

<p>Non lasciar passare una grande allegria senza ringraziare dentro di te.</p>

<p>Non lasciar passare una grande tristezza senza reclamare dentro di te
quell’allegria che vi è rimasta custodita.</p>

<p>Non immaginare di essere solo nel tuo villaggio, nella tua città, sulla
Terra e negli infiniti mondi. </p>

<p>Non immaginare di essere incatenato a questo tempo e a questo spazio. </p>

<p>Non immaginare che con la tua morte si perpetui in eterno la solitudine.</p>
    </div>
</body>
</html>
